<div class="newHeader">
    <h1 id="sectionTitle">
        <span style='color:#600;'>></span> Estatuts
    </h1>
</div>
<div class="newContainer" >
<h3>DISPOSICIONS GENERALS </h3>


<h4>ARTICLE 1. </h4>

<p>La Federació Catalana de Futbol Sala constituïda el 4 d’agost de 1983, és una entitat privada dedicada a la promoció, gestió i coordinació de la pràctica de la modalitat esportiva del futbol sala a Catalunya. La seva missió és planificar, dirigir, regular, organitzar i tutelar el futbol sala en coordinació amb els organismes oficials competents.</p> 

<p>La Federació Catalana de Futbol Sala tindrà cura de la gestió, direcció i coordinació del Futbol Sala en tot el seu àmbit territorial, així com de la seva divulgació, tot fomentant l’ensenyament i promovent la construcció d’instal·lacions adequades. Procurarà també el millorament constant del nivell tècnic del futbol sala i vetllarà per la formació integral i el millorament esportiu continuat dels esportistes, dins de l’àmbit de Catalunya. </p>

<h4>ARTICLE 2.</h4> 

<p>La Federació Catalana de Futbol Sala és una entitat d’interès públic, cívic i social, que gaudeix de personalitat jurídica i capacitat d’obrar plena, sense altres limitacions que les que es contenen en les lleis vigents. Pot adquirir béns de tota mena, mobles i immobles, contractar i obligar-se. La seva representació legal correspon al president. La junta directiva, previ acord, podrà atorgar poders per a casos concrets i determinats a qualsevol altre membre de la junta. </p>

<p>La Federació Catalana de Futbol Sala es regeix pel Decret Legislatiu 1/2000, de 31 de juliol, pel qual s’aprova el text únic de la Llei de l’Esport, pel Decret 70/1994, de 22 de març, regulador de les Federacions Esportives Catalanes, per les disposicions que es derivin d’aquests estatuts i reglaments específics i pels acords vàlidament adoptats per l’assemblea general. </p>

<p>La Federació Catalana de Futbol Sala no té cap ànim de lucre. </p>

<p>El català com a llengua pròpia de Catalunya ho és també de la Federació Catalana de Futbol Sala. </p>

<h4>ARTICLE 3. </h4>

<p>El domicili de la Federació Catalana de Futbol Sala es troba al carrer Remences, núm. 12, baixos, de 17005 Girona, podent-se traslladar, per acord de l’assemblea general, a qualsevol altre indret de Catalunya. </p>

<h4>ARTICLE 4.</h4> 

<p>La Federació Catalana de Futbol Sala està constituïda bàsicament per associacions o clubs esportius, agrupacions esportives i altres entitats privades sense afany de lucre, que entre llurs finalitats socials incloguin el foment de la modalitat del futbol sala a Catalunya sense cap afany lucratiu, i també per àrbitres, jugadors i tècnics. </p>

<h4>ARTICLE 5.</h4> 

<ol>
	<li> La Federació Catalana de Futbol Sala és la representant del futbol sala en l’àmbit autonòmic i nacional de Catalunya. </li>

    <li> Als efectes de la seva participació en competicions internacionals dependrà del que determinin els estatuts i reglaments de la Unió Europea de Futbol Sala (UEFS), la “Asociación Mundial de Futbol Sala” (AMF), així com el COE i el COC quan sigui reconegut. </li>
    </ol>

<p>La Federació Catalana de Futbol Sala, donat que l’article 9.29 de l’Estatut d’Autonomia de Catalunya, signat pel Rei Joan Carles I el dia 18 de desembre del 1979 i publicat en el BOE, el dia 22 de desembre del mateix any, confereix a la Generalitat de Catalunya competència exclusiva en matèria d’esport i lleure, i que Catalunya és un país esportiu ja reconegut pel Baró de Coubertain fundador de l’Olimpisme modern, i d’acord amb el que es disposa en el Decret Legislatiu 1/2000 de 31 de juliol, pel qual s’aprova el Text únic de la Llei de l’Esport, pot demanar la seva participació en competicions internacionals quan ho tingui per convenient.</p> 

<h4>ARTICLE 6. </h4>

<p>Es podran afiliar a la Federació Catalana de Futbol Sala totes les associacions, clubs i agrupacions esportives, que practiquin el futbol sala a Catalunya. </p>

<p>Les entitats i clubs afiliats a la Federació Catalana de Futbol Sala es regiran pels seus estatuts i reglaments, aplicant-se subsidiàriament les normes reguladores de la Federació Catalana de Futbol Sala que siguin compatibles amb l’organització de les entitats afiliades i amb la normativa que els hi és d’aplicació. En l’àmbit competitiu, hauran de sotmetre’s obligatòriament a les normes de la Federació Catalana de Futbol Sala. </p>

<p>Estaran sotmeses a la disciplina de la Federació les entitats afiliades i els seus directius, tècnics i esportistes amb llicència.</p> 

<h4>6.1. Les funcions de la Federació Catalana de Futbol Sala són les següents:</h4> 

<p>Planificar, promoure, dirigir, regular, coordinar, organitzar i encarregar-se de la tutela de les activitats pròpies de la seva modalitat esportiva a Catalunya. </p>
<p>Observar i fer complir els presents estatuts, exercir la potestat competitiva i disciplinària dintre de l’àmbit o territori de la seva competència, de conformitat amb el procediment legalment establert, en relació a les persones físiques i jurídiques que en depenguin. </p>
<p>Divulgar i reglamentar l’ensenyament i pràctica del futbol sala, i promoure especialment campanyes de millora del futbol sala per a edats escolars.</p> 
<p>Fomentar la constitució de nous clubs, regulant la seva afiliació, i interessant la construcció d’instal·la-cions o la seva millora. </p>
<p>Qualificar el programa anual de competicions oficials de Catalunya, i promoure la participació en les competicions estatals i en les internacionals, decidint en aquests casos les oportunes seleccions. </p>
<p>Proposar als clubs, o bé fer-ho per si mateixa, l’organització dels Campionats de Catalunya de totes les edats, tot establint-se els reglaments oportuns. </p>
<p>Vigilar que tots els jugadors tinguin la preceptiva llicència esportiva. </p>
<p>Vetllar per la bona marxa dels òrgans que depenguin de la Federació Catalana de Futbol Sala. Tramitar i organitzar degudament totes les activitats i competicions que són de la seva competència. </p>
<p>Complir les disposicions d’ordre superior, col·laborant en les activitats de les altres Federacions. </p>
<p>Traslladar als clubs i altres entitats federades, així com als seus representants, totes les comunicacions que siguin d’interès o necessàries per a les seves activitats, tant si emanen de la pròpia Federació Catalana de Futbol Sala com d’altres òrgans. </p>
<p>Formar part o estar representada en les entitats estatals corresponents, així com a la Unió Europea de Futbol Sala (UEFS) i la “Asociación Mundial de Futsal” (AMF). </p>
<p>Constituir les comissions, comitès i altres formes d’organització pel millor compliment dels fins de la Federació Catalana de Futbol Sala. </p>
<p>Preveure, controlar i sancionar l’ús de substàncies i grups farmacològics prohibits i mètodes no admesos en l’esport, en col·laboració amb els òrgans competents de la Generalitat, i de la UEFS i AMF. </p>
<p>Vetllar pel compliment i la interpretació correcta de les reglamentacions i normes tècniques vigents reguladores de les característiques de les instal·lacions, els elements esportius i altres qüestions que afectin les competicions federades. </p>
<p>Elegir els esportistes catalans que han d’integrar les seleccions catalanes. </p>
<p>Fomentar la cooperació i la coordinació amb les entitats esportives dels països de llengua catalana, tot promovent seleccions conjuntes, integrades per esportistes dels respectius països, en competicions esportives. </p>
<p>Encarregar-se de la formació específica dels tècnics de l’esport d’acord amb l’Escola Catalana de la Secretaria General de l’Esport. </p>
<p>Sotmetre a tràmit de la Secretaria General de l’Esport la incorporació d’una disciplina o especialitat esportiva de la modalitat pròpia d’aquesta Federació. </p>
<p>Impulsar, planificar i controlar, en coordinació amb la Secretaria General de l’Esport, l’esport d’elit i d’alt nivell, i vetllar per la formació integral i el millorament esportiu continuat dels esportistes.</p> 
<p>En general, disposar el que convingui per a la millora de la pràctica de la modalitat esportiva prevista en els presents. </p>
<p>Lliurar les llicències per poder participar en activitats o competicions oficials dins l’àmbit de Catalunya de la Federació. </p>

<h4>ARTICLE 7. </h4>

<p>Correspon a la Federació Catalana de Futbol Sala exercir la potestat disciplinària que li pertoca sobre les persones físiques o jurídiques que hi estiguin afiliades o adherides, i sobre els tècnics, directius i esportistes que en depenguin, així com sobre jutges i àrbitres, sobre els components de la mateixa estructura federativa i, en general, sobre totes les persones i entitats que estan federades i desenvolupen l’activitat esportiva en l’àmbit d’actuació de la Federació Catalana de Futbol Sala. </p>

<p>La Federació Catalana de Futbol Sala aplicarà les seves normes i reglaments, sens perjudici dels recursos que sigui adequat interposar. </p>

<p>En tot cas, els afectats per resolucions de la Federació Catalana de Futbol Sala podran recórrer aquestes davant l’òrgan competent de la Generalitat, o davant l’autoritat judicial, si s’escau, d’acord amb el que està previst a la legislació vigent. </p>

<h4>ARTICLE 8.</h4> 

<p>Les decisions i acords de la Federació Catalana de Futbol Sala, i els dels altres òrgans que en depenguin, obliguen des de la seva notificació a l’interessat, o des de la difusió pública en forma adequada. </p>


<h3>ÒRGANS DE GOVERN </h3>

<h4>ARTICLE 9.</h4> 

<p>L’assemblea general és l’òrgan superior de govern i representació de la Federació Catalana de Futbol Sala, i els seus acords són vinculants per a tots els seus membres afiliats i adherits.</p> 

<p>La composició de l’assemblea general serà la següent:</p> 

<ul>
	<li>El president de la Federació Catalana de Futbol Sala. </li>
    <li>Els presidents o representants acreditats dels clubs o associacions esportives afiliats, sempre que les entitats a les quals representin tinguin una antiguitat d’afiliació mínima d’un any.</li> 
	<li>Un representant dels estaments d’àrbitres, jugadors i tècnics, escollits d’entre els seus membres, mitjançant sufragi lliure, directe, igual i secret. Tindran la consideració d’àrbitres, jugadors o tècnics, als efectes de poder representar el seu estament, aquelles persones majors d’edat que, en possessió de la llicència preceptiva, hagin participat en una competició o prova, com a mínim, del calendari oficial de la Federació Catalana de Futbol Sala, durant la temporada anterior. La durada del seu mandat serà de quatre anys, i el seu nomenament, per part del col·lectiu que representin, l’hauran d’aconseguir mitjançant elecció, organitzada i convocada per la pròpia Federació Catalana de Futbol Sala, en la que podran intervenir, com a candidats i electors, tots els membres de cada estament. La junta directiva de la Federació Catalana de Futbol Sala donarà la necessària publicitat al calendari d’aquestes eleccions, a les que seran d’aplicació subsidiària, en tot allò no previst a la convocatòria, les normes reguladores de l’elecció dels membres de la junta directiva contingudes al seu reglament electoral. </li>
	<li>Els membres de la junta directiva, llevat el president de la Federació Catalana de Futbol Sala, els delegats federatius i els presidents o representants acreditats de les seccions esportives de les entitats constituïdes que tinguin la consideració d’adherits, podran assistir a l’assemblea amb dret a veu però sense vot. També podran assistir-hi en les mateixes condicions que els anteriors, és a dir, amb dret a veu però sense vot, el president d’honor de la Federació Catalana de Futbol Sala, els ex-presidents de la mateixa i altres membres d’honor nomenats per la pròpia Federació Catalana de Futbol Sala.</li></ul> 

<h4>ARTICLE 10. </h4>

<p>Corresponen a l’assemblea general les funcions següents:</p> 

<ul>
	<li>Nomenar el president i els altres càrrecs de la junta directiva que siguin de la seva elecció, i ratificar els nomenaments provisionals als que fa referència l’article 26 dels presents estatuts. 
Examinar i aprovar la memòria anual, l’estat de comptes i la liquidació dels pressupostos generals de la Federació Catalana de Futbol Sala. </li>

	<li>Aprovar la modificació dels estatuts i reglaments de la Federació Catalana de Futbol Sala i les modificacions més essencials de les normes que reglamenten els campionats i competicions del seu àmbit de competència. </li>
	<li>Aprovar els pressupostos i determinar el pla d’actuació general i les directrius del calendari de competicions de Catalunya, a proposta de la junta directiva. </li>
	<li>Resoldre les propostes que la junta directiva acordi sotmetre a l’assemblea, així com aquelles propostes que les entitats afiliades vulguin presentar a l’assemblea sempre que tinguin el suport del 10% del total d’afiliats i es presentin per escrit amb quinze dies d’antelació a la celebració de l’assemblea. </li>
	<li>Aprovar a proposta de la junta, les quotes ordinàries i d’entrada, assignades als membres afiliats i adherits, per a subvenir al sosteniment de la Federació Catalana de Futbol Sala en les seves despeses, tot assenyalant la data de liquidació anual. </li>
	<li>Ratificar les propostes per a l’organització dels campionats que formuli la junta directiva.</li> 
	<li>Aprovar la convocatòria d’eleccions dels càrrecs de representació, el reglament i el calendari electoral i elegir els membres de la junta electoral. </li>
	<li>Aprovar el vot de censura.</li> 
	<li>Fixar quotes extraordinàries o derrames. </li>
	<li>Aprovar l’adquisició, venda o gravamen de béns, o prendre diners a préstec, el valor dels quals excedeixi del 25% del pressupost anual de l’exercici. </li>
	<li>Establir el règim disciplinari. </li>
	<li>Proposar la incorporació o segregació d’alguna especialitat o disciplina esportiva de la Federació Catalana de Futbol Sala, o la fusió d’aquesta amb una altra federació esportiva catalana, quan ho tingui per convenient i d’acord amb els requisits legals vigents.</li> 
	<li>La dissolució de la Federació Catalana de Futbol Sala. </li>
	<li>Elegir, en consideració a mèrits excepcionals relacionats amb el servei per al progrés del Futbol Sala, un president d’honor vitalici, així com altres membres d’honor. </li>
	<li>Qualsevol altra qüestió que per la seva importància mereixi ésser debatuda i resolta per l’assemblea. </li></ul>

<h4>ARTICLE 11. </h4>

<p>Les assemblees generals poden ser ordinàries o extraordinàries. </p>

<p>És ordinària l’assemblea que preceptivament ha de celebrar la Federació una vegada l’any, per conèixer i decidir sobre qualsevol matèria de la seva competència, però, com a mínim, sobre les que s’esmenten als apartats b) i d) de l’article anterior. </p>

<p>Són extraordinàries totes les altres assemblees generals que es convoquin en el curs de l’exercici.</p> 

<p>L’assemblea ordinària ha de realitzar-se necessàriament dins els sis mesos naturals següents a la finalització de l’exercici. </p>

<p>La convocatòria de les assemblees s’ha de fer per acord de la junta directiva, a iniciativa del president, de la junta directiva, o a petició dels membres afiliats que representin un nombre no inferior al 15% del total dels membres de l’assemblea; i en aquest supòsit, des del dia en què la junta directiva rebi la sol·licitud i la convocatòria no poden passar més de trenta dies. </p>

<h4>ARTICLE 12. </h4>

<p>Les assemblees quedaran vàlidament constituïdes en primera convocatòria quan hi concorrin la majoria dels seus membres. En segona convocatòria, a celebrar mitja hora després de la primera, serà vàlida siguin els que siguin els que hi assisteixin. </p>

<p>La convocatòria de les assemblees es farà pública amb trenta dies naturals d’antelació a la data de celebració, mitjançant escrit dirigit a cadascun dels membres, al tauler d’anuncis de la Federació Catalana de Futbol Sala i com a mínim a una publicació diària d’àmbit català. </p>

<p>Les assemblees adoptaran els acords per majoria simple d’assistents, però quan es tracti de votacions de censura o modificació d’estatuts, es requerirà una majoria de dos terços dels membres presents a l’assemblea. </p>

<p>Així mateix, els acords que necessitin d’un quòrum específic, previst en els estatuts, hauran d’adoptar-se per la majoria estatutàriament establerta.</p> 

<h4>ARTICLE 13. </h4>

<p>Les votacions es podran realitzar de paraula o mitjançant vot secret i per escrit, segons ho determini la pròpia assemblea per majoria simple d’assistents. </p>

<h4>ARTICLE 14. </h4>

<p>Els acords hauran de ser presos per majoria simple de vots assistents, que seran unipersonals per membre afiliat. Cap representant no podrà representar més d’un membre. </p>

<h4>ARTICLE 15.</h4> 

<p>L’assemblea serà presidida per una mesa integrada pel president i els altres components de la junta directiva de la Federació Catalana de Futbol Sala. </p>

<p>El president dirigirà els debats concedint o retirant la paraula als representants dels membres afiliats i dels assistents a l’as-semblea sense dret a vot. Acordarà posar a votació els assumptes en discussió a partir del moment en què s’hagin pronunciat tres representants a favor i tres en contra. Limitarà el temps de les intervencions. Suspendrà la paraula, amonestarà i en cas greu expulsarà de l’assemblea a qui es comporti de forma irrespectuosa envers els membres de la mesa o els altres representants. Suspendrà la sessió, per temps determinat, quan es produïssin circumstàncies que fessin impossible la realització o la continuïtat de l’assemblea, havent de preveure i comunicar a la mateixa la data de la represa, que s’haurà de fer en termini no superior a quinze dies, i aixecarà la sessió després de la discussió de tots els assumptes de l’ordre del dia. </p>

<h4>ARTICLE 16. </h4>

<p>A totes les assemblees es procedirà en primer lloc al recompte dels presents, resolent el president les impugnacions o reclamacions que puguin formular els presents en quant a la seva inclusió o exclusió.</p> 

<h4>ARTICLE 17. </h4>

<p>Al final de cada assemblea el secretari de la mateixa, que serà el secretari de la Federació Catalana de Futbol Sala o qui el substitueixi, redactarà l’acta. Aquesta podrà ser aprovada o bé per l’assemblea o bé per delegació a través de tres interventors, que hagi designat la mateixa assemblea, en un termini màxim de trenta dies, els quals hauran de signar l’acta juntament amb el president i el secretari. </p>

<h4>ARTICLE 18.</h4> 

<p>Es donarà compte de l’acta als membres de l’assemblea i s’enviarà còpia a la Secretaria General de l’Esport, en un termini màxim de tres mesos des de la data d’aprovació. </p>

<p>Els acords de l’assemblea no podran tenir caràcter retroactiu. </p>

<h4>ARTICLE 19.</h4> 

<p>La junta directiva és l’òrgan de gestió i govern de la Federació Catalana de Futbol Sala i li correspon tota la competència no atribuïda especialment a l’assemblea general.</p> 

<p>Posseeix les facultats directiva i executiva, dins de l’àmbit de la seva demarcació, i interpretarà, en cas de dubte, el sentit dels estatuts, reglaments i acords de l’assemblea i les seves pròpies decisions, complint-les i fent-les complir. No podrà adoptar resolucions contràries als acords de l’assemblea, i no s’excedirà en les seves facultats o en el compliment d’acords. </p>

<p>La junta directiva convocarà les assemblees generals i presentarà a l’assemblea general ordinària, en finalitzar l’exercici, l’informe o memòria d’activitats realitzades i de la liquidació de l’exercici econòmic vençut, amb el balanç i el compte de resultats, així com el pressupost i el pla general d’actuació anual per a l’exercici següent. Establirà les quotes ordinàries i d’entrada dels membres afiliats i adherits quan es tracti de restablir-ne el valor, amb aplicació com a màxim del percentatge de variació de l’índex general de preus al consum (IPC), gaudirà de la facultat de disposició econòmica dins dels límits del pressupost o d’altres ingressos obtinguts en l’exercici, i podrà transmetre o vendre béns immobles i acordar o prendre diners en préstec quan el seu valor no excedeixi del 25% del pressupost ordinari. Nomenarà i destituirà els empleats, fixarà els sous, i admetrà o no les sol·licituds d’afiliació i d’adhesió que consideri oportunes. </p>

<p>També tindrà cura de l’organització dels campionats de Catalunya, així com d’aquells altres d’àmbit estatal o internacional que hagi acceptat organitzar, com a resposta a sol·licitud, delegació o cessió de competències per part de l’entitat competent. Ratificarà els acords presos per les comissions de la Federació Catalana de Futbol Sala encarregades d’aquestes funcions i confeccionarà anualment el calendari oficial de competicions. </p>

<h4>ARTICLE 20. </h4>

<p>La junta directiva de la Federació Catalana de Futbol Sala estarà formada per un president, quatre vicepresidents, un secretari, un tresorer i quinze vocals. </p>

<p>Els càrrecs de la junta directiva seran distribuïts pel president i ratificats per l’assemblea general. </p>

<p>Els càrrecs tindran una durada de quatre anys i cessaran a petició pròpia o en la forma estatutària i reglamentària establerta. Els càrrecs són reelegibles no sotmetent-se la reelegibilitat dels mateixos a cap limitació temporal. Els càrrecs no seran remunerats, i tindran caràcter honorífic. En cas extraordinari es podrà establir una compensació justificada a favor d’alguns dels membres, sempre i quan ho aprovi l’assemblea general i consti de manera diferenciada en el pressupost. </p>

<p>Amb independència dels delegats territorials, la junta directiva per al seu millor funcionament, podrà atorgar a alguns dels seus membres la qualitat de representants d’un àmbit comarcal determinat per aquells casos en què es consideri convenient, sense que aquests obtinguin la qualitat de delegats ni de representació territorial, als efectes de l’establert en aquests estatuts i en el Decret 70/1994, de 22 de març, pel qual es regulen les Federacions Esportives Catalanes. Les funcions que se’ls atorguin hauran de ser aprovades per la junta directiva i ratificar-les per acord de l’assemblea general. </p>

<p>Sempre que la junta directiva ho estimi convenient podran constituir-se comissions de treball per a la realització de fins determinats o tasques especifiques. </p>

<h4>ARTICLE 21.</h4> 

<p>La junta directiva es reunirà obligatòriament amb caràcter ordinari en els casos següents: </p>
<ul><li>
Després de les eleccions i nomenament dels seus membres per efectuar la presa de possessió. </li>
<li>Abans de la celebració de l’assemblea general, per debatre els temes de l’ordre del dia i ponències. </li>
<li>Després de l’assemblea per tractar dels acords presos en l’assemblea general. </li>
<li>Quatre vegades més com a mínim durant l’any, amb caràcter trimestral. </li></ul>


<h4>ARTICLE 22.</h4> 

<ol>
	<li>La comissió executiva, òrgan col·legiat col·laborador de la junta directiva de la Federació en les tasques d’administració i gestió, estarà formada pel president de la Federació Catalana de Futbol Sala, els vicepresidents, el secretari i el tresorer i serà presidida pel president. Podran assistir-hi, amb veu però sense vot, el secretari general, directors, tècnics i la resta de persones que, a criteri pel president de la junta directiva, hagin d’estar presents en la reunió per tenir interès en la bona marxa dels assumptes socials. </li>

<li> Són funcions de la comissió executiva: 

	<ul>
    	<li>Preparar les reunions de la junta directiva i desenvolupar els acords adoptats per la mateixa. </li>
		<li>Donar resposta immediata a tots aquells assumptes imprevists i urgents que sorgeixin i que hagin estat tractats en junta directiva, amb la posterior ratificació d’aquest òrgan de govern.</li> 
		<li>Controlar l’execució dels acords econòmics. </li>
		<li>Dirigir les tasques de gestió i execució que hagin estat encomanades al secretari general de la Federació Catalana de Futbol Sala. </li>
		<li>Portar a terme totes aquelles tasques delegades per la junta directiva de la Federació Catalana de Futbol Sala, les quals hauran de ser aprovades per l’esmentat òrgan de govern. </li>
	</ul>
</li></ol>

<h4>ARTICLE 23. </h4>

<p>La convocatòria de les reunions de la junta directiva és una atribució del president de la Federació. Amb caràcter extraordinari, el president podrà convocar-la si ho considera necessari i atesa la importància del tema a tractar. </p>

<h4>ARTICLE 24.</h4> 

<p>El president haurà de convocar la junta directiva, quan sigui requerit per una tercera part dels membres de la mateixa, tot indicant el tema a tractar. La convocatòria es realitzarà dins els cinc dies següents a la petició, i la celebració de la reunió tindrà lloc en un termini no superior a quinze dies des de la petició.</p> 

<p>La junta directiva quedarà constituïda quan hi assisteixin, almenys, la meitat dels membres que la composen. Els acords seran presos per majoria simple dels assistents. El vot del president serà diriment en cas d’empat. </p>

<h4>ARTICLE 25. </h4>

<p>El secretari aixecarà acta de totes les sessions on hi figuraran tots els acords. També hi podrà constar el vot emès contra una decisió o acord quan el membre que hagi votat en contra així ho demani. </p>

<p>L’acta la signaran el secretari i el president. De cada acta es remetrà una copia als membres de la junta directiva. </p>

<h4>ARTICLE 26. </h4>

<p>El cessament dels membres de la junta directiva es produirà: </p>

<ul>
	<li>Per l’acabament del mandat natural pel qual van ser elegits. </li>
	<li>Per la pèrdua de qualsevol de les condicions necessàries per ser elegits. </li>
	<li>Per mort o incapacitat que impedeixi l’exercici del càrrec. </li>
	<li>Per aprovació d’un vot de censura. </li>
	<li>Per decisió disciplinària executiva que inhabiliti per a ocupar els càrrecs dels òrgans de govern o representació de la Federació. </li>
</ul>

<p>Així mateix, queda contemplada la possibilitat de suspensió de qualsevol membre de la junta directiva quan ho sol·liciti l’interessat o per acord de la junta directiva quan s’instrueixi, respecte al membre en qüestió, un expedient disciplinari o se l’hagi inhabilitat temporalment per decisió disciplinària executiva. </p>

<p>En cas que es produeixi alguna vacant en la junta directiva, ja sigui per no haver-se proveït la totalitat dels càrrecs a les eleccions o pel cessament o suspensió d’alguns dels seus membres, excepte el president, si les vacants no afecten a més de la meitat de la junta directiva, el president proveirà el càrrec transitòriament fins que sigui ratificada la decisió en la primera assemblea general que es realitzi. </p>

<p>Cas que la vacant afecti també al president, aquest serà substituït d’acord amb el que s’estableix en l’article 30, lletra b) dels presents estatuts, proveint-se els càrrecs vacants, diferents al del president pels membres de la junta directiva que restin, havent-se de ratificar la decisió en la primera assemblea general que es realitzi. </p>

<p>Si la vacant només afecta al president, aquest serà substituït per un dels vicepresidents primer, segon, tercer i/o quart, o pel membre de la junta de més edat tal i com queda especificat en l’article 30, lletra b), quedant igual la resta de càrrecs de la junta directiva. </p>

<p>Si les vacants afecten a més de la meitat de la junta, el president juntament amb els membres restants, formarà una comissió gestora als efectes de convocar i realitzar noves eleccions, en un termini màxim de tres mesos. Si en les vacants s’hi inclogués el president, serà l’assemblea general qui haurà d’elegir la comissió gestora corresponent, en nombre de membres no inferior a cinc, els quals convocaran i realitzaran eleccions en un termini màxim de tres mesos. </p>

<p>Els càrrecs vacants proveïts transitòriament i els designats per ocupar-los ho seran només pel temps que resti de mandat al càrrec. </p>

<h4>ARTICLE 27. </h4>

<p>Per a poder ser candidat a president o a membre de la junta directiva de la Federació Catalana de Futbol Sala caldrà reunir les condicions següents: </p>

<ul>
	<li>Tenir el veïnatge administratiu a Catalunya, tot gaudint de plenitud de drets civils i ser major d’edat. </li>
	<li>No trobar-se sotmès a cap sanció que l’inhabiliti, dictada per l’òrgan competent. </li>
	<li>En cas de presentar-se a reelecció, cessar en el càrrec abans que s’iniciï el termini de presentació de candidatures. </li>
	<li>El President de la Junta Directiva Haurà de cessar en activitats competitives de caràcter federat, tècniques o directives en l’esport específic </li></ul>

<p>La vigència del càrrec de president de la Federació Catalana de Futbol Sala en el canditat a la reelecció com a president o membre de la junta directiva, es considerarà motiu d’incompati-bilitat que li impedirà la seva presentació. </p>

<h4>ARTICLE 28. </h4>

<p>El president de la Federació Catalana de Futbol Sala i la resta de membres de la junta directiva s’elegiran per sufragi lliure, directe, igual i secret pels membres de l’assemblea, per majoria de vots i prèvia la presentació i acceptació de les corresponents candidatures. </p>

<h4>ARTICLE 29. </h4>

<p>El procediment d’elecció tindrà presents, com a mínim els punts següents: </p>

<p>Les convocatòries d’eleccions s'han de dur a terme mitjançant acord de l’assemblea general i cal que siguin cursades amb una antelació mínima de trenta dies naturals i un màxim de quaranta-cinc abans de la celebració. 
En l’ordre del dia constarà la proposta del procediment a seguir per a l’elecció, la del calendari electoral i la de nomenament de la junta electoral, que estarà integrada per tres membres titulars i tres de suplents, que s’escolliran en elecció lliure, directa, igual i secreta d’entre tots els membres assistents a l’assemblea. 
Ha d’actuar com a secretari de la junta electoral, amb veu però sense vot, el que ho sigui de la Federació Catalana de Futbol Sala, essent de la seva competència estendre acta de totes les reunions i els acords presos per la junta electoral amb el vist-i-plau del president. La junta electoral actuarà d’acord amb el que es disposa en el Decret 70/1994, de 22 de març, que regula les Federacions Esportives Catalanes. </p>

<p>L’acord de convocatòria explicitarà el termini per a la constitució de la junta electoral elegida, la fixació de la data de la realització de l’acte electoral i el calendari electoral, adjuntant-s’hi el cens de membres amb dret ple a l’assemblea, i el reglament electoral en el que s’assenyalarà el període hàbil de presentació de candidatures, el seu termini d’acceptació o de rebuig per part de la junta electoral, indicant els recursos possibles en el cas de la no acceptació d’un candidat o contra altres aspectes bàsics de la convocatòria, entre d’altres. 
Les propostes de candidatures, amb llista tancada aniran encapçalades pel president i inclouran un nombre de candidats no inferior als dos terços dels càrrecs elegibles nomenant la resta de càrrecs el president elegit d’acord amb el que s’estableix en l’article 30 d’aquests estatuts. Cada assembleista podrà donar suport a una sola candidatura. 
Les candidatures acceptades definitivament es faran publiques amb la deguda antelació a la data d’elecció. 
Les eleccions seran controlades per la junta electoral i els interventors designats pels candidats, que n’aixecaran acta, una vegada acabada la votació i el seu recompte. 
No seran admesos en cap cas els vots per correu ni per delegació. 
En el supòsit que la representació d’una entitat no l’assumeixi el seu president, haurà d’acreditar-se la seva representació, mitjançant acord de la junta directiva, i en cap cas no s’admetrà més d’una representació per persona. </p>

<p>En el supòsit d’un sol candidat, no es farà votació i la junta electoral en donarà compte a la Secretaria General de l’Esport de la Generalitat de Catalunya, per tal que el secretari general faci la proclamació del president i la junta directiva elegits. 
La candidatura que hagi obtingut la majoria de vots vàlids serà considerada guanyadora. 
En cas d’empat en la votació, se celebrarà una nova elecció, entre els empatats, set dies després, en el mateix lloc, hora i condicions. </p>

<p>Si no es presenta cap candidatura o no fossin admeses les presentades, la junta electoral, amb els membres suplents i els de la junta directiva que no hagin cessat, constituiran una comissió gestora, per administrar la Federació Catalana de Futbol Sala i convocar noves eleccions, en un termini màxim de tres mesos. Actuarà de president el membre de major edat. 
Un cop escollits el president i la nova junta directiva, el president distribuirà els càrrecs entre els membres de la candidatura. També segons les conveniències o necessitats de la Federació Catalana de Futbol Sala proposarà a la junta la designació de membres assessors sense vot, aquelles persones que per la seva personalitat o coneixements professionals puguin ser d’utilitat al desenvolupament del Futbol Sala i altres disciplines relacionades amb ell. </p>

<h4>ARTICLE 30. </h4>

<p>Les funcions especifiques dels components de la junta directiva són les següents: </p>

<h5>Del president: </h5>
<p>Correspon al president la representació de la Federació Catalana de Futbol Sala en tots els actes públics i privats, així com la representació legal. Al mateix temps, serà l’executor dels acords de l’assemblea i de la junta. Distribuirà els càrrecs i tasques o treballs de la directiva. El seu vot serà diriment, en el sí de la junta directiva, en cas d’empat,. Adoptarà, provisionalment, les solucions que no puguin ser retardades, donant-ne compte en la pròxima reunió de la junta directiva, òrgan que haurà de ratificar la decisió presa pel president. Autoritzarà amb la seva firma, mancomunadament amb el tresorer o el secretari, o persones delegades per la junta, tots els pagaments de la Federació Catalana de Futbol Sala. </p>

<h5>Dels vicepresidents: </h5>
<p>Correspon als vicepresidents substituir al president en totes les seves funcions, en cas d’absència, malaltia, vacant o dimissió per raons particulars o professionals, si s’escau. 
La substitució es portarà a terme començant pels vicepresidents primer, en cas d’impossibilitat d’aquest el segon, el tercer i finalment pel quart. En cas d’impossibilitat dels vicepresidents de substituir-lo ho farà el membre de la junta de més edat. </p>

<h5>Del tresorer: </h5>
<p>Tindrà al seu càrrec la custodia dels fons de la Federació Catalana de Futbol Sala i per tant, vetllarà perquè es portin degudament les operacions de cobraments i pagaments; autoritzarà amb la seva firma, mancomunadament amb la del president i/o el secretari, o altres persones que determini la Junta, tots els documents relatius al moviment dels fons, i formularà els balanços que periòdicament presentarà a la junta i els que anualment calgui establir. </p>

<h5>Del secretari: </h5>
<p>Assistirà al president en totes les matèries que siguin competència d’aquest, ocuparà la secretaria de l’assemblea general, de la junta directiva i de la junta electoral, assistirà a les reunions que es realitzin i aixecarà les corresponents actes dels acords que s’hi adoptin, custodiarà la documentació de la Federació Catalana de Futbol Sala, i lliurarà les certificacions que es sol·licitin amb el vist-i-plau del president i s’encarregarà de totes aquelles, altres missions que la junta directiva acordi confiar-li. </p>

<h4>ARTICLE 31. </h4>

<h5>Dels altres càrrecs: </h5>
<p>Els vocals de la junta, amb independència de les seves funcions, segons la respectiva representació que ostentin, cooperaran amb els altres membres al govern general de la Federació Catalana de Futbol Sala, exercint les tasques que els encomani el president o la junta directiva. </p>

<h4>ARTICLE 32. </h4>

<ol>
	<li>La secretaria general és un òrgan unipersonal col·labo-rador de la junta directiva de la Federació en les tasques administratives i de gestió d’aquesta, i l’encarregada de desenvolupar les funcions que li encomani o faculti la junta directiva, i al seu front hi haurà un secretari general nomenat per la junta directiva, a proposta del president.</li> 

	<li> El secretari general és el cap de personal de la Federació Catalana de Futbol Sala, per delegació de la junta directiva, responsable de l’execució de les tasques administratives, de la seva planificació i de la gestió i control de les instal·lacions que la Federació Catalana de Futbol Sala tingui cedides o en propietat. </li>
	<li>Correspon al secretari general: </li>
    	<ul>
        	<li>Ser el cap, per delegació de la junta directiva, de la direcció de personal de la Federació Catalana de Futbol Sala. </li>
			<li>Coordinar l’actuació dels diferents òrgans de la Federació Catalana de Futbol Sala. </li>
			<li>Preparar l’execució i el despatx de tots els assumptes. </li>
            <li>Preparar les reunions dels òrgans de govern i dels òrgans tècnics, actuant-hi amb veu, però sense vot. </li>
			<li>Portar el registre d’entrada i sortida de la correspondència de la Federació Catalana de Futbol Sala. </li>
			<li>Aportar documentació i informar els òrgans de govern i els òrgans tècnics de la Federació Catalana de Futbol Sala. </li>
			<li>Redactar la memòria anual de les activitats dutes a terme. </li>
			<li>Preparar i negociar possibles acords amb empreses i particulars per a l’obtenció d’ajuts, promocions i subvencions privades en benefici de la Federació Catalana de Futbol Sala. </li>
            </ul></ol>

<h4>ARTICLE 33. </h4>

<p>Són òrgans col·laboradors de la Federació Catalana de Futbol Sala: </p>

<ul><li>Les comissions esportives de Futbol Sala, formades per tècnics i experts en les diferents àrees esportives, els membres de les quals seran designats, per la junta directiva de la Federació Catalana de Futbol Sala, a proposta del president de la mateixa. Les comissions esportives fomentaran la pràctica del futbol sala i estudiaran propostes per a millorar-lo. Exerciran també el control necessari de les activitats efectuades. 
Una assessoria mèdica que estarà a càrrec d’un doctor especialista en medicina esportiva, que tindrà cura de l’examen i vigilància periòdica dels jugadors seleccionats en la comunitat i d’aquells altres que pugui interessar a la Federació Catalana de Futbol Sala. </li>
	<li>

L’estructura organitzativa de cadascun d’aquests òrgans, com també les funcions que se’ls atorguin i les competències que, si s’escau, puguin ser-los delegades, hauran d’aprovar-los la junta directiva i ratificar-los per acord l’assemblea general. Tots aquests òrgans seran presidits per un vocal membre de la junta directiva de la Federació Catalana de Futbol Sala. </li></ul>

<h4>ARTICLE 34. </h4>

<p>El comitè d’àrbitres, anomenat Comitè Català d’Àrbitres de Futbol Sala, és un cos tècnic dins de l’esport del futbol sala que, regint-se pels reglaments i estatuts de la Federació Catalana de Futbol Sala, té la capacitat i l’autoritat que li faculten aquests per a intervenir i jutjar tota mena de competicions i partits, de les especialitats que desenvolupi la Federació Catalana de Futbol Sala dins de l’àmbit territorial d’aquesta. </p>

<p>Regularà l’ingrés dels seus membres que ho hagin sol·licitat prèviament i determinarà al mateix temps el seu funcionament, estructura i afiliació a altres organismes afins, mitjançant els seus propis reglaments, els quals hauran de ser aprovats per la junta directiva de la Federació Catalana de Futbol Sala, i poste-riorment per l’assemblea general de la mateixa. </p>

<p>Les taxes per actuació del comitè d’àrbitres es decidiran per acord de la junta directiva de Federació Catalana de Futbol Sala i seran ratificades per l’assemblea general de la mateixa.</p> 

<p>Els reglaments de règim interior, seran aprovats pels propis àrbitres en assemblea general i ratificats per la junta directiva de la Federació Catalana de Futbol Sala. </p>

<p>El president del Comitè Català d’Àrbitres de Futbol Sala serà un membre del propi comitè, nomenat per la junta directiva de la Federació Catalana de Futbol Sala, d’acord amb la proposta feta pel comitè. </p>

<h4>ARTICLE 35. </h4>

<ol><li> La Federació Catalana de Futbol Sala, s’estructura territorialment a través de quatre delegacions corresponents a les províncies de Barcelona, Tarragona, Lleida i Girona. </li>

<li>Els delegats territorials seran designats per la junta directiva de la Federació Catalana de Futbol Sala, havent-se de ratificar el seu nomenament en la primera assemblea general que se celebri. </li>

<li>El delegat territorial desenvoluparà les funcions següents: </li>
	<ul>
    	<li>La promoció, organització i control de les activitats pròpies del futbol sala, en els seu àmbit geogràfic específic. </li>
	<li>Representar, en nom de la Federació Catalana de Futbol Sala, els clubs o les associacions i les agrupacions esportives del seu àmbit, davant les autoritats i els organismes oficials de la demarcació. </li>
	<li>Tutelar les proves i competicions dins el seu àmbit geogràfic que siguin més convenients per a la millora del futbol sala, i encarregar-se d’aquelles que siguin organitzades pels clubs o les entitats federades i de les que els pugui delegar la mateixa Federació Catalana de Futbol Sala.</li> 
	<li>Divulgar i fer mantenir el respecte i el compliment de les normes, els estatuts i els reglaments esportius i associatius de la Federació Catalana de Futbol Sala, per part dels clubs, entitats esportives, esportistes, jutges i tècnics, directius i altres representacions dins el seu àmbit geogràfic. </li>
	<li>Formular les propostes o iniciatives que creguin escaients a la Federació Catalana de Futbol Sala per a promoure o fomentar les activitats de les modalitats o disciplines esportives que practiquin.</li> 
	<li>Assessorar les entitats publiques o privades del seu àmbit en els assumptes referents a les activitats del Futbol Sala. </li>
	<li>Gestionar els recursos econòmics que estableixi la Federació Catalana de Futbol Sala.</li></ul> 

<li> Els delegats territorials informaran de les seves activitats i iniciatives a la Federació Catalana de Futbol Sala, complint i executant les disposicions i normes dictades per aquesta en el seu àmbit territorial d’actuació. </li>

<li> Les delegacions territorials estaran sotmeses al règim pressupostari de la Federació Catalana de Futbol Sala. En tot cas, els comptes que gestionin hauran d’estar sota el coneixement i control de la junta directiva de la Federació Catalana de Futbol Sala i s’incorporaran, amb els justificants corresponents, als comptes anuals de la mateixa. </li></ol>

<p>Les delegacions territorials remetran a la Federació Catalana de Futbol Sala el projecte de pressupost de l’exercici i la liquidació de l’anterior, amb la documentació comprovatòria escaient, en els períodes que aquesta estableixi, a fi que siguin aprovats. </p>


<h3>DELS MEMBRES DE LA FEDERACIÓ CATALANA DE FUTBOL SALA </h3>

<h4>ARTICLE 36. </h4>

<p>Els clubs, associacions i agrupacions esportives que es constitueixin amb domicili social a Catalunya, que tinguin per objecte la pràctica del futbol sala, s’afiliaran a la Federació Catalana de Futbol Sala a petició pròpia, acceptant i complint els estatuts i reglaments de la Federació Catalana de Futbol Sala, juntament amb els seus propis. En demanar l’afiliació, presentaran amb la corresponent instància l’acta fundacional i la relació de la primera junta directiva elegida, a més dels seus estatuts i reglaments per duplicat, juntament amb la certificació del seu registre en el Registre d’Entitats Esportives de la Generalitat. 
</p>
<p>La separació d’un membre de la Federació Catalana de Futbol Sala es produirà per voluntat del propi membre, per resolució disciplinària executiva o per la pèrdua de les condicions necessàries per a poder ser membre de la mateixa.</p> 

<p>Es consideraran membres adherits a la Federació Catalana de Futbol Sala, aquells clubs, associacions i agrupacions esportives que, havent sol·licitat la seva afiliació a la federació, es trobin en tràmit d’inscripció al Registre d’entitats esportives de la Generalitat o pendents de complir els requisits federatius necessaris per ser considerats membres de ple dret dins l’ens federatiu. Aquests hauran de figurar inscrits administrativament o complir els requisits federatius en un termini màxim d’un any o temporada esportiva en cas contrari, perdran la seva qualitat d’adherits. Si assoleixen la condició d’afiliats dins del termini fixat, el temps en què hagin tingut la qualitat d’adherits computarà a l’efecte d’antiguitat per poder ser considerats membres de l’assemblea general. Les seccions esportives de les entitats de caire no esportiu legalment constituïdes seran, en tot cas, membres adherits quan estiguin inscrites al Registre d’entitats esportives de la Generalitat. </p>

<h4>ARTICLE 37.</h4> 

Sens perjudici dels drets i les obligacions dels clubs, associacions i agrupacions esportives federades que es determinen en la legislació vigent i concretament a la Llei de l’Esport de Catalunya, i al reglament de clubs i associacions esportives, els corresponen a aquests els drets i obligacions següents: 

<h5>Drets: </h5>

<ul>
	<li>Participar amb veu i vot a les assemblees generals de la Federació Catalana de Futbol Sala, i poder ser electors per als càrrecs de la junta directiva de la Federació Catalana de Futbol Sala, pel que fa referència als membres afiliats, i participar en les assemblees generals amb dret a veu però sense vot, pel que fa referència als adherits.</li>					<li>Poder participar en les competicions oficials de l’àmbit de la comunitat i d’acord amb els reglaments de la Federació Catalana de Futbol Sala establerts i en les competicions i activitats d’altres àmbits, sempre d’acord amb els reglaments específics que els siguin d’aplicació. </li>
	<li>Poder optar als ajuts o gaudir dels drets que puguin desplegar-se dels presents estatuts i reglaments que els desenvolupin. </li></ul>

<h5>Obligacions:</h5> 

<ul>
	<li>Contribuir al sosteniment de la Federació Catalana de Futbol Sala mitjançant el pagament, dins del primer semestre de cada any, de les quotes federatives que s’assenyalin. </li>
	<li>Vetllar per que tots els jugadors estiguin en possessió de la corresponent llicència esportiva, i renovar-la anualment dins del temps establert. </li>
	<li>Posar a disposició de la Federació Catalana de Futbol Sala els seus jugadors, tècnics i instal·lacions esportives, sempre que aquella ho necessiti o bé els hi ho demani. </li>
	<li>Considerar com a invitats especials en les activitats que s’organitzin tots el membres directius de la Federació Catalana de Futbol Sala i altres càrrecs i autoritats de l’esport, els quals tindran un lloc adient per presenciar les competicions. </li>
	<li>Promocionar l’esport del futbol sala i portar a terme les activitats federades que en permetin la seva pràctica, donant-se compte a la Federació Catalana de Futbol Sala mitjançant l’oportuna comunicació oficial. La manca d’activitat federada durant un període de més d’un any, donarà lloc a la pèrdua de la condició d’afiliat, prèvia instrucció d’expedient disciplinari contradictori, prèvia audiència de l’interessat. </li>
	<li>Comunicar a la Federació Catalana de Futbol Sala les dades següents: canvis del domicili social, modificacions o renovacions de la junta directiva, modificacions o revisions dels estatuts o reglaments i disciplines que practiquin. </li></ul>


<h3>DEL RÈGIM ECONÒMIC. </h3>

<h4>ARTICLE 38. </h4>

<p>La Federació Catalana de Futbol Sala, estarà sotmesa al règim de pressupost i patrimoni propi. Concretament s’aplicaran al sistema econòmic de la Federació Catalana de Futbol Sala, les normes econòmiques establertes en el Decret 70/1994 que regulen les Federacions Esportives Catalanes, i les comptables vigents, així com aquells principis comptables necessaris per reflectir una imatge fidel de l’entitat. </p>

<p>Constituiran els recursos de la Federació Catalana de Futbol Sala: </p>
<ul>
	<li>Ingressos escaients de competicions organitzades. </li>
	<li>Ingressos per serveis prestats, permisos, llicències i d’altres.</li> 
	<li>Les multes que imposi. </li>
	<li>Les subvencions ordinàries i extraordinàries que pertoquin i els donatius que es puguin rebre. </li>
	<li>Les quotes dels clubs de futbol sala i de totes les entitats que tinguin secció adherida. </li>
	<li>Qualsevol altre ingrés que pogués aconseguir per mitjans lícits (préstec, crèdit, publicitat, rendes, interessos, vendes d’actius, etc.) </li>
	<li>Tots els altres recursos que s’obtinguin d’acord amb disposicions superiors.</li></ul> 

<h4>ARTICLE 39. </h4>

<p>La junta directiva formularà, dins dels tres primers mesos de l’exercici, els seus comptes anuals, els quals comprendran el balanç, el compte d’ingressos i despeses, el pressupost per l’exer-cici i la memòria, d’acord amb el que estableix la legislació vigent. </p>

<p>Els comptes anuals i els pressupostos romandran al domicili social durant un període de quinze dies, abans de la celebració de l’assemblea, perquè totes les persones o entitats amb dret a vot els puguin consultar, si així ho desitgen.</p> 

<h4>ARTICLE 40. </h4>

<p>Els comptes anuals seran revisats per un auditor de comptes i se’n donarà copia a la Secretaria General de l’Esport de la Generalitat de Catalunya, juntament amb l’informe de l’auditor, dintre dels sis primers mesos següents de cada exercici i sempre quinze dies abans de la celebració de l’assemblea. </p>

<p>Quan la Federació Catalana de Futbol Sala decideixi transmetre o vendre béns o immobles o prendre diners o préstec per una quantia superior a l’import del 25% del pressupost anual dins l’exercici o al 25% del patrimoni que consti en balanç, a més de l’acord de l’assemblea també caldrà un informe favorable de la Secretaria General de l’Esport. </p>

<p>La Federació Catalana de Futbol Sala, no prendrà cap decisió que pugui afectar de forma irreversible el seu patrimoni o l’acti-vitat que constitueix el seu objecte. El producte que obtingui de l’alienació d’instal·lacions esportives o dels terrenys en què es trobin, haurà d’invertir-se íntegrament en l’adquisició, la construcció o la millora de béns de la mateixa aplicació, llevat que es disposi d’un informe favorable de la Secretaria General de l’Esport. </p>

<p>La Federació Catalana de Futbol Sala no pot aprovar pressupostos deficitaris sense l’autorització expressa de l’Administració de la Generalitat. </p>


<h3>DEL RÈGIM DOCUMENTAL </h3>

<h4>ARTICLE 41.</h4> 

<p>Integren el règim documental de la Federació Catalana de Futbol Sala: </p>
<ul>
	<li>El llibre d’actes. </li>
	<li>El registre d’entitats federades.</li> 
	<li>Els llibres de comptabilitat. </li>
	<li>El balanç, el compte de guanys i pèrdues i la memòria econòmica, els quals quedaran formalitzats durant el primer quatrimestre següent a l’acabament de l’exercici. </li></ul>


<h3>ÀMBIT JURISDICCIONAL </h3>

<h4>ARTICLE 42. </h4>

<p>La jurisdicció de la Federació Catalana de Futbol Sala, s’es-tén tant a l’àmbit competitiu, és a dir, a les matèries pròpies de la competició esportiva, com a l’àmbit disciplinari, corresponent a la jurisdicció disciplinària esportiva el coneixement i resolució de totes les qüestions, diferències o incidents que es puguin suscitar entre la Federació Catalana de Futbol Sala i totes aquelles persones sotmeses a la disciplina esportiva o associativa de la mateixa. </p>

<h4>ARTICLE 43.</h4> 

<ol>
	<li>L’exercici de la potestat jurisdiccional, competitiva i disciplinària correspon: 
    	<ul>
        	<li>Als jutges o àrbitres, durant el desenvolupament del joc o competició, amb subjecció a les regles, tècniques i organitzatives, establertes per a la pràctica del futbol sala o a les específiques aprovades per a la competició de què es tracti.</li> 
			<li>Al Comitè de Competició i Disciplina Esportiva. </li>
			<li>Al Comitè d’Apel·lació. </li>
        </ul>
    <li>El Comitè de Competició i Disciplina Esportiva és un òrgan que té com a tasca primordial conèixer i resoldre, en primera instància, aquelles qüestions de naturalesa competitiva que es plantegin en relació a qualsevol de les disciplines regulades en els presents estatuts, així com les infraccions de les regles de joc, prova o competició, de la conducta esportiva o associativa, i en definitiva, de les infraccions previstes reglamentàriament per la Federació Catalana de Futbol Sala. <br />

	El Comitè de Competició i Disciplina Esportiva estarà compost per tres membres, un dels quals haurà de ser necessàriament llicenciat en Dret, havent-se de nomenar un president i un secretari d’entre els membres d’aquest comitè. El comitè serà elegit per la junta directiva, essent renovable cada any. <br>

	Els acords del Comitè de Competició i Disciplina Esportiva podran ser recorreguts davant el Comitè d’Apel·lació</li>

    <li>El Comitè d’Apel·lació és un òrgan que té com a funció resoldre en segona instància els recursos interposats contra els acords del Comitè de Competició i Disciplina Esportiva, contra els acords definitius adoptats en matèria disciplinària esportiva pels òrgans competents dels clubs afiliats i contra les decisions dictades pels òrgans de les entitats federades. <br />

		El Comitè d’Apel·lació estarà format per tres membres, un dels quals haurà de ser llicenciat en Dret. Serà designat per la junta directiva i renovable cada any. 
<br />
Els acords del Comitè d’Apel·lació exhaureixen la via federativa i contra ells podran formular-se els recursos previstos en cada cas pel Decret Legislatiu 1/2000 de 31 de juliol, pel qual s’aprova el Text Únic de la Llei de l’Esport, de jurisdicció esportiva. </li></ol>

<h4>ARTICLE 44. </h4>

<p>Essent la Federació Catalana de Futbol Sala, una associació de clubs i entitats esportives, tots aquests estan obligats a sotmetre’s a l’autoritat dels organismes federatius dels quals depenen, acatant totes les seves decisions, adoptades vàlidament en l’àmbit de la respectiva competència dels òrgans de govern federatiu, i complint el que s’ordena en els seus estatuts i reglaments, utilitzant contra aquelles decisions, en el suposat de voler impugnar-les, els procediments i recursos establerts en cada cas en aquests estatuts i en els reglaments que els desenvolupen, i en les normes superiors. </p>

<p>Les infraccions o incidents promoguts per part dels subjectes sotmesos a la disciplina esportiva o associativa de la Federació Catalana de Futbol Sala, seran sancionats pels òrgans jurisdiccionals competents i d’acord amb el procediment jurisdiccional corresponent, tenint en compte el seu caràcter lleu, greu o molt greu, així com el pertinent règim de sancions i recursos, segons com estigui previst reglamentàriament i d’acord amb el que es disposa en la Llei de l’Esport de Catalunya i el Decret que regula les Federacions Esportives Catalanes. </p>

<p>Qualsevol acord adoptat en via federativa, el coneixement del qual no es trobi expressament atribuït a la competència dels òrgans jurisdiccionals federatius, pot ser impugnat davant l’autoritat judicial en el terminis establerts en la legislació vigent. </p>

<p>La Federació Catalana de Futbol Sala i els seus afiliats podran sotmetre al Tribunal Català de l’Esport aquelles qüestions en litigi de naturalesa jurídica esportiva, no regulades en la Llei de jurisdicció esportiva, que actuarà mitjançant l’arbitratge d’equitat, si les parts així ho acorden.</p> 

<p>En el que no estigui expressament previst en aquests estatuts, o en els reglaments que els desenvolupin caldrà atendre’s a la normativa vigent en matèria esportiva. </p>


<h3>DISPOSICIONS FINALS. </h3>

<h4>ARTICLE 45.</h4>

<p>Els presents estatuts, o qualsevol modificació dels mateixos, entraran en vigor un cop aprovats per l’assemblea general, substituint els estatuts anteriors, i sens perjudici del compliment previ subsegüent d’altres tràmits que ordenin les disposicions vigents.</p>

<p>Queden derogades totes les disposicions d’igual o d’inferior categoria que s’oposin als presents estatuts. </p>

<p>Les decisions o acords de la Federació Catalana de Futbol Sala o dels seus organismes subordinats obliguen des de la seva publicació en forma adequada, o des del dia de la seva notificació.</p> 

<p>En tots els casos no previstos en aquests estatuts o disposicions superiors, la junta directiva dictarà provisionalment les disposicions que estimi pertinents, les quals haurà de sotmetre a la consideració de l’assemblea per a la seva possible aprovació i incorporació als reglaments vigents.S’exceptua d’aquesta regla abans prevista les qüestions en matèria de jurisdicció esportiva, donat que la junta directiva no pot dictar disposicions provisionals en aquesta matèria citada. </p>

<p>En els supòsits no previstos en els presents estatuts s’estarà al que disposi el Decret Legislatiu 1/2000 de 31 de juliol, pel qual s’aprova el Text Únic de la Llei de l’Esport, el Decret 70/1994, de 22 de març, que regula les Federacions Esportives Catalanes i disposicions que els desenvolupin o altres disposicions aplicables. </p>

<p>Els presents estatuts només podran reformar-se per acord pres en assemblea general, a proposta de la junta directiva o del 10% del total d’afiliats. </p>


<h3>PROCEDIMENTS ESPECIALS 
CAPÍTOL ÚNIC. </h3>

<h4>ARTICLE 46. </h4>

<p>Per a procedir a l’aprovació del vot de censura, contra el president o la junta directiva, o contra alguns dels seus membres, es requerirà convocar l’assemblea general extraordinària, a petició de la majoria dels membres de la mateixa junta, o almenys del 15% dels membres que formin part de l’assemblea general. </p>

<p>A partir de la presentació de la sol·licitud del vot de censura es constituirà, dins del termini dels deu dies següents, una mesa formada per dos membres de la junta directiva designats per aquesta, els dos primers membres signants de la sol·licitud i un delegat que designarà la Unió de Federacions Esportives de Catalunya, que en serà el president. Seran funcions de la mesa comprovar l’adequació de la sol·licitud i controlar el desenvolupament de l’assemblea i l’acte de la votació, així com resoldre tots els incidents i reclamacions que s’hi puguin produir, entre d’altres. </p>

<h4>ARTICLE 47.</h4> 

<p>El vot de censura només es pot acordar per majoria de les dues terceres parts dels vots dels assistents a l’assemblea general. </p>

<h4>ARTICLE 48. </h4>

<p>Un cop acordat el vot de censura, el president, la junta directiva o els membres a qui afecti cessaran automàticament, i s’aplicarà el règim de transició previst en l’article 26 dels presents estatuts. </p>

<h4>ARTICLE 49.</h4> 

<p>Si el vot de censura només afecta al president, aquest serà substituït d’acord amb allò previst a l’article 30, apartat b), dels presents estatuts, i el nou president assumirà el càrrec fins a la finalització del mandat pel qual va ser elegida la junta directiva. </p>

<h4>ARTICLE 50. </h4>

<p>Cas d’haver-se de procedir a la convocatòria de noves eleccions es procedirà en la forma establerta estatutàriament.</p> 


<h3>EXTINCIÓ DE LA FEDERACIÓ CATALANA DE FUTBOL SALA </h3>

<h4>ARTICLE 51. </h4>

<ol>
	<li>La Federació Catalana de Futbol Sala, s’extingirà per les causes següents: 
		<ul>
        	<li>Per acord de l’assemblea general, convocada a l’efecte, adoptat per una majoria de dos terços dels membres assistents, sempre que representin la majoria dels membres amb dret a vot de l’assemblea </li>
			<li>Per revocació del seu reconeixement. </li>
			<li>Per fusió o absorció en altres Federacions Esportives. </li>
			<li>Per resolució judicial. </li>
            <li>Per qualsevol altra causa prevista en l’ordena-ment jurídic vigent.</li>
        </ul>
    
 

<li>El patrimoni de la Federació Catalana de Futbol Sala, en els supòsits d’extinció o dissolució de la mateixa, es destinarà a la realització de finalitats esportives anàlogues a les realitzades per la Federació Catalana de Futbol Sala.</li> </ol>

<p>Aquests estatuts han estat aprovats per l’assemblea general de la Federació Catalana de Futbol Sala el setze de setembre de dos mil cinc. </p>

</div>